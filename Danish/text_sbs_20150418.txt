Et forskerhold vil snart begive sig ud på de australske værtshuse for at undersøge de gamle haj-gebisser, som rigtigt mange steder hænger oppe over baren, på samme måde som gamle kronhjorte-gevirer gør det på den nordlige del af kloden. Det kunne lyde som en god undskyldning for en fornøjelig pubcrawling-rundtur, men der er fuld alvor bag, for forskningen i gamle hajkæber kan få betydning både for fiskeriet og for vores viden om hvad klimaforandringerne gennem de sidste 100 år har betydet for tigerhajerne. I januar 2015 kom professor Einar Eg Nielsen fra DTU Aqua med sin familie til Brisbane, hvor han skal være i seks måneder på University of Queensland for at forske i tigerhajkæber. Eller rettere: i det DNA, som man kan trække ud af de gamle hajkæber. I dette interview fortæller han, hvad det hele går ud på.
Vi bad Rebecca English kommentere de udsagn, som familierådgiver Hayes van der Meer kom med tidligere i udsendelsen. Er der noget om det, som Hayes van der Meer siger? Rebecca English er sociolog og har en PhD i uddannelse. Hun har forsket i uddannelses- og opdragelsesmetoder og former - og hun skriver meget om det i de australske medier. For eksempel har hun denne torsdag en kronik i The Conversation og Queensland Times, som går under overskriften "Hvordan man opdrager børn uden belønning eller straf". Rebecca English underviser også i Faculty of Education på Queensland University of Technology. Interviewet foregår på engelsk. - - - - - - - - - "Børn er levende beskeder, vi sender til en fremtid, vi ikke selv kommer til at se," har den amerikanske forfatter Neil Postman (1931-2003) engang sagt. Hvis DU har en mening om hvad der er for nogle "levende beskeder", vi skal sende videre ud i fremtiden, og hvordan vi bedst gør det, så kontakt os på danish.program@sbs.com.au Læs mere Artikler af Rebecca English: How to discipline your children without rewards or punishment www.qt.com.au 'Gentle Parenting' explainer: no rewards, no punishments, no misbehaving kids www.theconversation.com
Det danske program på SBS Radio kører en miniserie om opdragelse og børn, som blev skudt i gang med to interview-segmenter med Sydney-baserede dansk familie coach og konsulent Hayes van der Meer. I tredjedele episode af serien, spillede vi først et kort lydklip, hvor Hayes van der Meer fortæller om det, han kalder "de australske CCTV Kids - overvågningskamerabørn". Børn i Australien vurderes, måles og gives karakterer og priser allerede fra børnehavealderen - noget, som han har observeret, at mange danske forældre, der kommer til Australien, ikke er glade for. Hayes siger, at forældrenes "stræben efter perfektion" fører til nederlag, som igen fører til depression, og han nævner, at Australien har en af ​​de højeste ungdom selvmordsrater i verden. Han taler også om, at australske børn ikke lærer at føre en samtale. Hvad de lærer i barndommen er ikke "samtale", det er "interview, forhør og instruktion," siger han. "Børn har brug for at lære at samtale." Hayes van der Meer ser dette problem som en af ​​grundene til at Australien (ifølge en Beyond Blå undersøgelse) har over en million mænd i alderen mellem 30 og 65, som har få eller slet ingen sociale forbindelser.
Fredag den 20. marts går tæppet op for den danske balletmester Peter Schaufuss´ prisbelønnede produktion af Sylfiden i Skuespilhuset, Queensland Performing Arts Centre, som længe har kunnet melde om alt udsolgt i de 11 dage, forestillingen er på plakaten. Den romantiske ballet "Sylfiden" blev opført første gang i København i 1836 med den skaber, August Bournonville, i hovedrollen. Vi talte med den danske balletmester om international balletkultur, om hvordan det går med forberedelserne til premieren og om hvad Bournonvilles ballet har med livsglæde at gøre - i anledning af at premieren sker på FNs International Day of Happiness. Mere information på www.queenslandballet.com.au
Arkitektur og design er - med Sydney Operahuset in mente - noget af det, som danskere er kendt for i Australien. Nu om dage handler arkitektens arbejde ikke alene om at sætte gyldne streger på et stykke papir. Det handler om brugerinddragelse og om hvordan arkitektur kan blive til en samarbejdsplatform. Det lærte vi, da vi den 19. marts 2015 talte med den danske arkitekt Johannes Molander Pedersen fra Nord Architects i København, som i øjeblikket befinder sig på et tre-måneders residency-legat i Australien, inviteret af den australske arkitektforening. More information on wp.architecture.com.au www.eventbrite.com.au
Ugens nyhedsoverskrifter fra vores korrespondent i Danmark, Peter Lorentzen, som vil være en velkendt stemme i det danske program på SBS Radio. Efter i et år at have rapporteret om hvad der sker i Danmark fra en australsk horisont, er han nu i Danmark, hvor han tæt følger nyhedsstrømmen som den dagligt ruller sig ud i de nationale medier. Dette er Peter Lorentzens anden rapport til SBSs lyttere - "live on air" - hvor han fortæller om, hvad han oplever er de væsentligste og mest iøjnefaldende nyhedsoverskrifter i Danmark lige nu. Han fortæller blandt andet om skyderi og bandeopgør i Field's, Danmarks Radio der fylder 90 år, en hjerneskadet psykiater, boligpriser og fodbold.
Street Art og grafiti gør sit indtog i galleriverdenen. Det samme gør den ambitiøse danske fotograf Søren Solkær, som i øjeblikket er i Australien for at udstille sine billeder på to forskellige gallerier, ét i Sydney og ét i Melbourne. "Melbourne fører an som en af verdens førende byer for kunstformen street art," fortæller Søren Solkær i dette interview. Hans seneste fotoprojekt, Surface, er et samlende værk om hele street art genren, hvor han har fotograferet 140 forskellige kunstnere. Det har skabt opmærksomhed i de australske medier - blandt andet bragte ABCs 7:30-udsendelse et indslag om det. Her kan du lære ham lidt at kende - breakdanceren fra Sønderborg, der gik hen og blev en berømt fotograf, som iscenesætter sine billeder med et kunstnerisk i højere grad end dokumentaristisk præg og som nu rejser verden rundt med dem. Den 45-årige fotograf viser sig at have en særlig forkærlighed for Australien. Søren Solkærs udstilling i Melbourne kan opleves på N K N Gallery, som ligger på adressen 79 Stevenson Street i Cremone. Den kører indtil den 21. marts. Galleriet har lukket om mandagen.
Australien og New Zealand har det højeste antal tilfælde af modermærkekræft og hudkræft i verden, blandt andet på grund af hullet i ozonlaget, som gør især hvide mennesker særligt udsatte. Hans Henrik Møller Nielsen er en dansk plastikkirurg, som i øjeblikket opholder sig i Melbourne, hvor han arbejder med at hjælpe folk, der eksempelvis har fået gennemført en hudkræftoperation. Her taler han med Vibeke Sybrandt om sit specielle arbejde med rekonstruktiv kirurgi. Vi skal på forhånd advare om, at der i indslaget fortælles meget konkret om operationer.
Dagens afsnit i vores miniserie om BØRN OG BROCCOLI handler om aggressioner, vrede og vold - og hvad man som forælder stiller op, når ungen bare siger "nej". Hvordan takler vi børnenes adfærd, når de bliver aggressive og tingene går i hårknude? Og hvad har dette spørgsmål at gøre med terrorisme, skoleskyderier og unge som bliver radikaliserede? Hayes van der Meer har et bud, og det kommer han med i indslaget her. Hayes er familierådgiver, bosat i Sydney, og han holdt den 8. marts 2015 en workshop i Den Danske Kirke med titlen "Raising Competent Children - a workshop on the new paradigm of parenting" - som han I øvrigt fortæller gik rigtigt godt. Der var fint fremmøde og masser af spørgsmål, som blev diskuteret. Hayes van der Meer arbejder sammen med Jesper Juul, der er kendt for sin bog "Raising Competent Children", og i øjeblikket er de to familierådgivere i gang med sammen at skrive en bog om aggression og vrede hos børn.
Med titlen BØRN OG BROCCOLI starter vi et nyt mini-tema i det danske program på SBS. Det skal handle om hvad det er for nogle børn vi har, hvad der er godt for dem, og hvad det er, vi vil som forældre. Så altså ikke kun den sædvanlige snak om broccoli-spisning, tandbørstningsrutiner, soverytmer, karakterræs i skolen, om kontrol eller mangel på kontrol... men også noget med, at forældre har brug for at tage et kig på sig selv og stille spørgsmålet: Hvad vil jeg gerne være for en slags forælder? Søndag den 8. marts 2015 arrangerer Den Danske Kirke i Sydney en workshop om børneopdragelse. Den ledes af Hayes van der Meer fra FamilyLab Australia. Han kom til Australien fra Danmark i 1993, hvor han først tog sig en læreruddannelse, og siden har arbejdet mere og mere med familierådgivning og research i familieliv og børneopdragelse. For fem år siden rev han blandt andet et år ud af kalenderen og rejste til Danmark sammen med sin kone og tre børn, for at lave research og fordybe sig i emnet sammen med Jesper Juul. Hvem Jesper Juul er, det forklarer Hayes os i starten af interviewet. Du kan læse en artikel om børn og børneopdragelse, som Hayes van der Meer har skrevet i det seneste nyhedsbrev fra Den Danske Kirke, som ligger på danishchurch.org.au (på side 11 i PDF-dokumentet). Hayes van der Meers workshop har titlen "Raising Competent Children - a workshop on the new paradigm of parenting", og den holdes søndag 8. marts kl 11 i Den Danske Kirke i Pennant Hills i Sydney. Det foregår på engelsk og dørene er åbne for alle med gold coin donation ved indgangen. More info Som en fodnote til temaet om BØRN OG BROCCOLI er der nyt fra Danmark på et område, hvor man som børnefamilie oplever stor forskel på de to lande - nemlig i måden, vi indretter vores restauranter på. Nu er der flere danske restaurantkæder, som melder, at de i højere grad vil begynde at imødekomme børnefamiliernes behov. Det skriver Politiken, som blandt andet har tale med ejerne af Cofoco-kæden, der planlægger at åbne otte eller ni familierestauranter fordelt ud over hele landet. De kommer til at hedde Italy. Om en måned åbner den første af deres Italy-familierestauranter på Amager, hvor børnene får specielt bestik, plastikkopper og tegneredskaber - foruden en højere grad af opmærksomhed fra personalet. Grunden til den nye opmærksomhed på børnefamiliernes behov for også at gå ud og spise en gang imellem er, at ejerne af disse restaurantkæder nu selv har fået små børn og derfor er blevet mere opmærksomme på børnefamiliers ønsker og behov.
Med over 35 store arrangementer og udflugter, der alle kredser om temaet 'at komme tæt på naturen', sætter New South Wales i anden uge af marts måned fokus på den vigtige rolle, som nationalparkerne spiller både for lokalsamfundet og for naturen. I Danmark findes der på lignende vis en blomstrende naturvejleder-ordning. Det er 30 år siden man begyndte at arbejde på at etablere ordningen i Danmark, og naturvejleder Arne Bondo-Andersen var en af dens pionerer. I 1980erne arbejdede han i Miljøministeriet. For nylig var han på rundrejse i Australien, og i dette interview fortæller han Vibeke Sybrandt om, hvordan det hele begyndte. "Parks Week" programmet i New South Wales indbefatter både surfing lektioner, guidede kajakture, udforskning af frodig regnskov på mountainbike eller i firhjulstrækkere, og solnedgangs dyrespotnings-vandreture for hele familien. Mere info på www.nationalparks.nsw.gov.au Sangen "Er du dus med himlens fugle", som vi spillede efter interviewet med Arne Bondo-Andersen, kan ses og høres p&aring; youtube.com
Adelaide er sprunget ud i festival - den årlige Adelaide Festival of Arts - og i år er en dansk kunstner med på plakaten: Cecilia Westerberg, som har lavet en animeret video, der vises på et vandfald og indgår i den digitale lysfestival "blinc". Vi fangede Cecilia Westerberg på telefonen aftenen før hun skulle rejse hjem til Danmark igen. Her giver hun en stemningsrapport af, hvad det er, der i øjeblikket går for sig i Adelaide. Det australske kunstblad Imprint bringer et interview med Cecilia Westerberg i deres seneste nummer - og den britiske avis The Guardian publicerede den 3. marts en video om "blinc" udstillingen, hvor Cecilia Westerberg interviewes. gu.com/p/469t6/stw Festivalen i South Australia kører i tre uger, frem til den 15. marts 2015. Du kan læse mere om programmet på adelaidefestival.com.au
Den første importør af ladcykler til Australien er en dansker, Peter Santos, som har specialiseret sig i at importere og udbrede Christiania-cyklen i Australien. Vi besøgte ham i hans værksted i Yarraville, hvor ladcyklerne står i hobetal og alle mulige former, størrelser og modeller. Ladcykler er i stigende grad begyndt at dukke op i gadebilledet i Australien, og i weekenden blev der for første gang afholdt et "Ladcykel Træf" - eller "Cargo Bike Summit", som det blev kaldt - i det australske svar på Herning, produktionsbyen Geelong, der ligger 70 kilometer syd for Melbourne.
Peter Lorentzen er en velkendt stemme i det danske program på SBS Radio. Efter i et år at have rapporteret om hvad der sker i Danmark fra en australsk horisont, er Peter nu tilbage i Danmark, hvor han tæt følger nyhedsstrømmen som den dagligt ruller sig ud i de nationale medier. Her er Peter Lorentzens første rapport til SBSs lyttere - "live on air" - om, hvad han oplever er de væsentligste og mest iøjnefaldende nyhedsoverskrifter i Danmark lige nu.
Hvordan går det til, at en multinational amerikansk computer- og mobiltelefongigant som Apple pludselig beslutter sig for at investere over seks milliarder kroner i at etablere et nyt datacenter i Danmark - af alle steder? I denne globaliseringens tidsalder ser vi jo så ofte de fremadstormende, multinationale virksomheder etablere sig i Asien, hvor lønningerne er lavere. Det ringede vi til Viborg for at finde ud af. Her var vi heldige at få fat i byens borgmester, Torsten Nielsen, som har haft en ekstraordinær travl uge, efter at nyheden om Apples beslutning blev offentliggjort. Det var slet ikke nogen PLUDSELIG beslutning, fortalte Torsten Nielsen os, da vi startede interviewet:
Rigtigt mange af de aktiviteter, som vi hver uge kan fortælle om i vores arrangementskalender, foregår i regi af den danske kirke i Australien. Vi har talt med den danske præst i Australien, Bente Holdgaard, om hvad hun gør sig af tanker omkring kirkens relevans for de danske lokalsamfund i Australien, og hun fortalte blandt andet, at hun er optaget af at få skabt et fornyet samarbejde mellem de danske lokalsamfund og foreninger i de australske storbyer. Hvis du vil vide mere om den danske kirke i Australien, så klik ind på deres hjemmeside: www.danishchurch.org.au
Terrorhandlingerne har berørt høj som lav i og uden for Danmark. Men hvad stiller vi op mod den slags terror? SBS Radio har talt med to danskere, som hver har deres bud. Den ene er Helle Merete Brix, som var arrangør af Lars Vilks ytringsfriheds-forum´et, der så pludseligt og brutalt blev afbrudt af en attentatsmand. Den anden er rapper og musiker Zaki Youssef, som blandt andet har kommenteret flittigt på begivenheden i de sociale medier. "Terror og radikalisering handler om nogle andre ting end religion," fortæller han i dette interview, hvor vi bad ham forklare, hvad han mener, der skal ske, for at vi finder en måde at håndtere disse tiltagende problemer med radikalisering, vold og terror.
Danmark er langsomt ved at komme sig oven på chokket efter weekendens to angreb, hvor to civile blev dræbt og fem politifolk blev såret. Det mest alvorlige terrorangreb på dansk jord i nyere tid. Skuddramaet fik stor international bevågenhed og var "Breaking News" på store medier som BBC, Reuters, CNN, og også i Australien blev dramaet fulgt på samtlige tv-nyhedstjenester hen over weekenden. I dagene, som siden er gået, er nyhederne og informationerne blevet fordøjet, fortolket og bearbejdet. Der er blevet skrevet digte på Facebook, som deles af hundretusinder af mennesker, og der bliver diskuteret sikkerhedsprocedurer og ikke mindst Hjemmeværnets våbenordninger - eftersom det våben, som 22-årige Omar havde i hænderne, var stjålet fra en hjemmeværnsmand ved et indbrud. Terrorhandlingerne har berørt høj som lav i og uden for Danmark. Men hvad stiller vi op mod den slags terror? SBS Radio har talt med to danskere, som hver har deres bud. Den ene er journalist og forfatter Helle Merete Brix, som var arrangør af Lars Vilks ytringsfriheds-forum´et, der så pludseligt og brutalt blev afbrudt af en attentatsmand. Den anden er rapper og musiker Zaki Youssef, som blandt andet har kommenteret flittigt på begivenheden i de sociale medier. Inden Helle Merete Brix kommer med sit bud på, hvad hun ser som vejen videre frem, giver hun en øjenvidneskildring af, hvad der skete i de første minutter under det væbnede angreb i lørdags i Krudttønden på Østerbro.
Jan Gehl er en dansker, som kan siges at have sat sit præg på Australien i helt fysisk forstand. Den verdensberømte arkitekt og byplanlægger har været på utallige konsulentrejser i Australien gennem de sidste 20 år, og nu har han været her igen - i de første 10 dage af februar - for at rådgive australske byplanlæggere og politikere om, hvordan en by bør indrettes, så den bliver rar at være i for mennesker og ikke kun biler. Hør Jan Gehl fortælle om den udvikling, han har oplevet australske storbyer som Perth, Sydney og Melbourne gå igennem, og om hans møde med ministre og presse i Canberra. Se også: ABC News: Internationally renowned architect Jan Gehl calls for Canberra to become 'cycling capital'
Dr Andrew Scott fra Deakin Universitet i Melbourne har studeret de nordiske lande og for nylig har han udgivet en bog, hvor han beskriver én af de ting, som han - set i et australsk perspektiv - mener at danskerne er særligt gode til: efteruddannelse af midaldrende folk, som er blevet arbejdsløse. Han har blandt andet kigget på, hvordan de 8.000 ansatte, som mistede deres arbejde, da Lindø Værftet i Odense lukkede, blev omskolet til andre jobs i energisektoren, og på hvilken betydning den relativt høje arbejdsløshedsunderstøttelse i Danmark har i den forbindelse. I Danmark ligger en arbejdsløsheds-understøttelse normalt i området af 90 procent af den løn, man fik, mens man var i arbejde, mens den i Australien udgør omkring 40 procent. I dette interview, som blev opdaget og sendt live på SBS Radio, forklarer Andrew Scott (på engelsk), hvordan han nu har travlt med at holde foredrag og tale med politikerne om, hvordan Australien kan lære og lade sig inspirere af de ʽnordiske lyspunkterʾ. Dr Andrew Scott: ʽNorthern Lights: The Positive Policy Example of Sweden, Finland, Denmark and Norwayʾ. Monash University Publishing.
Direktør for Dansk Cyklistforbund, Klaus Bondam, deler ud af sin indsigt i cyklismens samfundsmæssige betydning. Danmark har fået et verdensry som et cykelland, og ikke bare har cyklingen en positiv effekt på helbreddet, det sparer samtidig Region Hovedstaden for en million sygedage om året, har regionen regnet sig frem til. Indledningsvist bad vi Klaus Bondam kommentere på arkitekt Jan Gehls udtalelser til ABC om at Australien burde ophæve påbuddet om cykelhjelm. "I Danmark har vi udregnet, at hvis vi indførte obligatoriske cykelhjelme, ville vi fra det ene øjeblik til det næste have halveret antallet af cyklister," sagde Jan Gehl. LINKS → ABCs interview med Jan Gehl: www.abc.net.au → Her er linket til den engelsksprogede version af den nationale strategi for cykling, som Transportministeriet lancerede i juli 2014: www.trm.dk → Her kan du se de regionale cykelregnskaber, som Klaus Bondam omtaler: www.regionh.dk → The Cycling Embassy of Denmark: www.cycling-embassy.dk
Børn af danske forældre, som bor i Australien, kan have svært ved at se det supertrendy i at holde det danske sprog ved lige. Men dansk er faktisk gået hen og blevet trendy, fortæller Emma Tordsson, som er formand for Danish School Down Under i Melbourne. Blandt eleverne i Danish School Down Under sidder der voksne australiere, der - inspireret af danske film, som ofte sendes på SBS - er blevet så vilde med den danske kultur, at de nu ønsker at lære at tale sproget. For en uge siden startede et nyt skoleår her i Australien, og dermed også en ny sæson for de danske sprogskoler. I den anledning giver Emma Tordsson her indledningsvist en lille beskrivelse af, hvad dét er for en slags skole.
Den 28. januar udsendte Danmarks ambassade i Canberra sin første besked på Twitter. De sociale medier betyder mere og mere for os, og de bliver derfor også i stigende grad taget alvorligt, og værdisat. Her kan du høre, hvad ambassaden har af ambitioner og forventninger med deres nye Twitter-tiltag. Vi talte med souschef og ambassaderåd Ole Neustrup, og vi startede med at spørge ham hvem det så bliver, der kommer til at sidde ved tasterne og skrive de tweets, som sendes ud. Ole Neustrup fort&aelig;ller også om et nyt projekt på HP Australia's ICT Hub i Adelaide, som er skabt af det danske firma Specialisterne. Den danske ambassade har dags dato 35 personer, som følger dem på Twitter, og de har godt 500 likes på deres Facebook-side. » www.twitter.com/dkinaustralia
Vi hører mere og mere om, at vi skal tænke på miljøet og at det er en god idé at sortere sit affald. Men vidste du også, at dit affald kan gøre dig lykkeligere? Det viser ny forskning fra Danmark. Institut for Lykkeforskning er en dansk tænketank, der forsker i trivsel og livskvalitet. Sammen med forskere i andre lande forsøger de at finde forklaringerne på, hvorfor nogle lande og nogle personer er mere tilfredse med tilværelsen - mere lykkelige - end andre. I samarbejde med Miljøministeriet udgav instituttet i sidste uge en 54-siders rapport, som er på engelsk, fordi den især er skrevet med tanke på, at den skal kunne læses i FN-systemet, der har efterlyst at få øget indsigt i, hvilke sammenhænge der kan være mellem trivsel og bæredygtighed. Rapporten hedder 'Bæredygtig lykke - Hvorfor det at undgå affaldsspild kan føre til en øget livskvalitet' ('Sustainable Happiness - Why waste prevention may lead to an increase in quality of life') . Kapitel for kapitel viser de danske lykkeforskere, at der er sammenhæng mellem, hvad du gør med dit affald, og hvor lykkelig du er: De, der sorterer affald, er tilsyneladende mere lykkelige end de, der ikke gør. Meik Wiking er direktør for Institut for Lykkeforskning. Vi bad ham om at forklare os, hvad det er, som de er nået frem til, og hvad det er, der har fået dem til at lave denne rapport. » Download rapporten
Det danske program skal have ny vært. Mik Aidt afløser Peter Lorentzen i rollen og fortæller her om sine planer for programmet.
Grand slam-turneringen Australian Open spilles i Melbourne, og når vi snakker dansk tennis, ja så er det svært at komme udenom Caroline Wozniacki. Svært, men ikke umuligt, for hvad med de spillere, der gerne skulle tage over for den danske verdensstjerne? Kenneth Carlsen er tidligere dansk topspiller, nuværende landstræner og i Melbourne med fire junior-spillere; tre drenge og en pige. Og som bevis på, at dansk tennis er mere end Caroline Wozniacki, så nåede tre af dem med i hovedturneringen, og Emilie Francati endda frem til semifinalen i pigernes double, hvor hun spiller med en engelsk spiller. Kenneth Carlsen svarer her på, hvad det betyder for danske talenter, at de er med i en grand slam-turnering på den anden side af jorden.
En af de små forskelle på Danmark og Australien er i interessen for hestesport. I Australien foregår er gallopløb som Melbourne Cup med jockeyen på ryggen af hestene populære, mens det i Danmark er travkuskene, der sidder i vognen (eller sulkyen, som den hedder) bag hesten, der er fremtrædende. I næste måned finder VM for travkuske sted i New South Wales, og der er den danske europamester Knud Mønster med.
Relationships Australia er en national non-profit organisation, som tilbyder rådgivning og support i sager om parforhold, der knirker eller helt er gået i opløsning. Sue Yorston er leder af Social Inclusion Services - altså af den afdeling der arbejder blandt andet med kulturforskellighederne i blandede ægteskaber - på Relationships Australias centrale kontor i Victoria. I dette interview fortæller hun om den tilgang, som hun og hendes kolleger har til disse ofte meget komplicerede og følelsesmæssige spørgsmål - og hun beskriver, hvad der vil ske, hvis du ringer til deres familierådgivningslinje på 1800 050 321. Dette interview er på engelsk.
Rosie Batty blev en del af den australske bevidsthed, da hendes 11-årige søn Luke blev dræbt af sin far i et meget voldeligt overfald på en offentlig cricketbane. I februar 2014 var hendes søn Luke midt i et spil net-cricket, da hans far uden varsel brutalt slog ham med et cricketbat og angreb ham med en kniv. Efter den fatale hændelse nægtede Rosie Batty at lide i stilhed og opfordrede til systemiske ændringer for at forhindre denne form for brutale vold.Nu er hun udnævnt som Årets Australier og fastslår, at hun vil fortsætte med at bruge sin historie til at gøre opmærksom på vold i hjemmet.
Nikolaj Koppel er i Australien nok mest kendt for at have været vært ved sidste års Melodi Grand Prix i København. Han tilbragte sine unge år i Sydney, hvor hans mor, operasanger Lone Koppel, var ansat ved operahuset i Sydney og hans far, pianisten John Winther, var operachef ved den australske opera samme sted. Selv begyndte Nikolaj Koppel som koncertpianist, men ad omveje er han sidenhen endt som både Tivoli-kulturdirektør og som tv-vært. I slutningen af januar er han endnu en gang vært ved et stort dansk tv-arrangement: en landsindsamling, hvor 12 danske velgørenhedsorganisationer går sammen om et kæmpe tv-show. Gennem de seneste år er der blevet indsamlet mellem 55 og 130 millioner kroner på denne måde, og det er nu for tredje år i træk med Nikolaj Koppel som vært. Her fortæller han om, hvordan det er at skulle få folk til at få tegnebogen op ad lommen.
Den danske western "The Salvation" blev i 2014 den film i de seneste 20 år, som har solgt bedst i udlandet. Den er instrueret af Kristian Levring og har Danmarks måske allerstørste internationale filmskuespiller Mads Mikkelsen i hovedrollen. Mads Mikkelsen spiller rollen som en dansk udvandrer til USA, der har købt sig et lille stykke land i 1870ernes Vilde Vesten - med alt hvad det indebar af hårdkogte cowboys og kriminelle, korrupte sheriffer ...og sortklædte bedemænd. Men The Salvation er ikke blot en klassisk spaghettiwestern. Det er også en film, som gerne vil stille spørgsmålstegn ved et af tidens - og menneskehedens - store dilemmaer: hvornår må vi slå ihjel? Hvornår, hvis overhovedet nogensinde, kan man sige, at det er i orden at dræbe for at hævne? Kristian Levring forklarer her først, hvorfor filmen har fået lige præcis den titel, "The Salvation".
Den danske valuta er under pres. Schweiz besluttede i sidste uge at droppe sin fastkurs-politik i forhold til den europæiske fælles-valuta, euroen. Det fik schweizer-francen til at stige i værdi og en del investorer brændte fingerene på dette. De udså sig derfor et nyt mål - den danske krone. Presset på kronen blev så stort, at den danske Nationalbank har sænket renten, og andre foranstaltninger kan komme på tale - blandt andet ligesom Schweiz at forlade fastkurspolitikken med euroen. Økonomiprofessor ved Monash University, Jakob Madsen, forklarer her om udviklingen og faren for den danske økonomi. Udvidet interview.
Jeanette og Ole Sørensen handler med danske designmøbler i Australien, dels fra deres showroom i Melbourne men især fra en online butik. Her fortæller Jeanette Sørensen om, hvor meget australierne kender til de mange verdensberømte danske designere.
Der er en lige linie fra Jyllandspostens Muhammed-tegninger til det tragiske angreb på satiremagasinet Charlie Hebdos kontorer i Paris. Nu frygtes nye terrorplaner mod Danmark.
I Danmark er Stine Kronborg kendt som meget alsidig. Hun har været vært på The Voice TV, reality TV-stjerne i Paradis Hotel, medlem af en række bands, René Diff fra Aquas eks-kæreste, stripper, danse-koreograf, poledanser, blogger på sladderbladet Her og Nu og meget mere. Hun flyttede til Sydney i 2010 for at skabe sig en karriere som poledanser, men er nu bidt både af sin uddannelse som sports coach og af bodybuilding. I dette interview forklarer hun blandt andet om kropsidealer og forskellen i den australske og danske mentalitet, når det kommer til strippere. Udvidet interview.
De asiatiske fodboldmesterskaber finder sted i Australien, men hvor stor er interessen fra Danmark? Det forklarer Tipsbladets chefredaktør Troels B. Thøgersen om. Hør blandt andet om interessen for kuriøse fodboldhistorier, australsk fodbolds chancer og udvikling i Asien, hvordan sporten bliver brugt af udemokratiske stormagter, matchfixing og hvorfor det giver mening for Qatar at poste milliarder i at afholde VM. Udvidet interview.
Det danske program sendte i 2014 mere end 200 individuelle historier. Her er et lille udsnit af nogle af de mest populære.
Det er 10 år siden Jyllandsposten første gang offentliggjorde de såkaldte Muhammed-tegninger, men med terrorangrebet i Paris, bliver minderne vækket til live.
Modarbejder konventionerne, der egentlig skulle beskytte børn mod bortførelse til lande, de ikke føler sig knyttede til, i virkeligheden børnenes interesser? En dansk mor, der er midt i en skilsmisse i Australien, synes det. Medvirkende: Maria, mor fra Western Australia og Kirsten Schmidt, dommer ved Københavns Byret.
Fred i Verden og et godt helbred står højt på ønskelisten for mange, når man går ind i et nyt år - men også mere personlige nytårsforsæt om at være et bedre menneske på en eller anden måde har prioritet.
"Børnene er det vigtigste" - sådan siger den danske mor, Dorte. I dette afsnit af serien "Den Store Frygt" giver hun gode råd baseret på egen oplevelse af skilsmisse og restssag i Australien. Hendes danske far, Hasse, støtter hendes synspunkt og tilføjer sine egne kommentarer og råd.
Den danske filminstruktør Kristian Levring har skrevet og instrueret "The Salvation" med Mads Mikkelsen i hovedrollen. Selv om filmen er af en dansk instruktør, så er den alligevel en ægte western, der foregår i 1870ernes USA. Den fortæller den frygtelige og fascinerende historie om den danske immigrant Jon, og hans kamp for retfærdighed i et korrupt samfund.
Ingrid Fohlmeister meldte sig til det Skandinaviske kor under sit tre måneder lange besøg i Australien. Hendes modermål er tysk, men hun har lært dansk, fordi hun bor tæt ved den danske grænse. Hun elsker dansk musik - og fik sin australske debut på fløjte, da hun spillede ved den skandinaviske julekoncert i Melbourne.
Den Danske Klub i Melbourne fejrede 125 års jubilæum i 2014. Den var oprindeligt en klub kun for mænd, men nu er 30 procent af klubbens medlemmer kvinder, og i bestyrelsen er der i øjeblikket et flertal af kvinder. Karin Monk er vicepraesident i klubben og fortæller om sine visioner for klubbens fremtid.
Den danske landsholdspiller Aftab Ahmed, har boet og studeret i Sydney i fem måneder. 2. juledag gik en af hans cricket-drømme i opfyldelse, da han fløj til Melbourne for at se den store testkamp sammen med 70.000 andre cricketfans på Melbourne Cricket Ground. Han tager mindet om den fantastiske oplevelse med hjem til Danmark
Voksne og børn var forsamlet i den svenske kirke i Melbourne til den årlige julegudstjeneste på dansk efterfulgt af julefrokost i haven. Vi talte med en masse mennesker - sågar med selveste julemanden - og spurgte dem hvilken julesang, der var deres favorit. Den mest populære viste sig at være "Glade jul, dejlige jul", - Silent Night.
I en alder af 18 år forlod Jette Gier sit barndomshjem i Danmark og mistede herved al kontakt med sin to år yngre broder. I årenes løb har hun mange gange forsøgt at genfinde sin bror, men uden held. Ved hjælp fra en god ven lykkedes det imidlertid i 2014 - 45 år efter, at hun forlod sit barndomshjem. Gode venner hjalp hende også med penge til en flybillet til Danmark, hvor hun blev genforenet med sin bror - og fik en nevø oven i hatten.
Julen er hjerternes tid - men også højsæson for familiekonflikter. Statistikken siger, at en tredjedel af alle ægteskaber går i stykker indenfor de første ti år, og ofte er det børnene, der bliver taberne. Vi leder efter historier fra mennesker, der vil dele deres erfaringer med at klare en familiekonflikt, så det ender godt.
Den danske kirke i Brisbane var truet af lukning, men ved en ekstraordinær generalforsamling den 20. december, mødte mange medlemmer op for at støtte kirken. To nye medlemmer blev valgt til bestyrelsen, der har fem medlemmer i alt. Magnus Hindsberger overlader formandsposten til Merethe Kern.
95 procent af det danske programs lyttere ønsker sig dobbelt statsborgerskab, hvis de har mulighed for at få det. En af dem, der ønsker at blive australier men forblive dansker, er Jesper Hansen fra Sydney, nok bedre kendt som den blonde kok. Han ser frem til at kunne have både dansk og australsk statsborgerskab, så han ikke længere kun skal bo i Australien på gule plader, som han kalder det. Udvidet interview.
I South Australia driver Bitten Pedersen en ventil-fabrik og en vingård sammen med sin mand. De har været i Australien i 16 år, og hun er parat til at søge om australsk statsborgerskab, så snart den nye danske lov bliver vedtaget.
Maria Salomonsen, en kunstner der bor to timers kørsel fra Adelaide på en lille går med får, alpacaer og slanger, er ikke i tvivl om, at hun vil søge om at have både dansk og australsk statsborgerskab, så hurtigt som muligt. Udvidet interview.
Tina Thuesen, talskvinde for interesse-organisationen statsborger.dk, skal fejre muligheden for at blive dobbelt statsborger. Undervejs har der dog været tvivl om, om man nogensinde ville få overbevist et flertal i Folketinget om, at det er et plus for det danske samfund at tillade dobbelt statsborgerskab. Udvidet interview.
Danmark vedtog den 18. december, at det skal være muligt for danskere at få dobbelt statsborgerskab. Det vil mange danskere bosiddende i Australien benytte sig af. Hør i denne feature hvorfor nogle af dem ønsker at gøre dette, og hvordan en repræsentant fra organisationen statsborger.dk, der i årevis har kæmpet for lovændringen, fejrer den nye lov. Medvirkende: Maria Salomonsen, Jesper Hansen, Bitten Pedersen og Tina Thuesen
Danmarks generalkonsul i Sydney, Michael T. Hansen, roser myndighedernes håndtering af gidsel-situationen i Martin´s Place. Han ser episoden som enkeltstående og regner ikke med, den vil ændre noget i, hvordan hverken danske virksomheder eller turister bør opføre sig i Australien.
Spørgsmål bliver rejst om den tragiske gidseltagning i Sydney. Først og fremmest om, hvorfor gerningsmanden ikke allerede blev overvåget af Australiens efterretningstjeneste.
Selvom der kun er en dansker i det skandinaviske kor, så synges der alligevel på dansk. Peter Marke må dog træde til og sørge for, de andre medlemmer gør det ordentligt.
Mange danskere bosætter sig i Australien, fordi de har mødt den store kærlighed i form af en australier. Men hvad sker der, hvis kærligheden ikke holder? Når man pludselig står i et fremmed land uden netværk og med helt andre regler end i Danmark og ikke bare kan tage sine børn med sig hjem igen. Dette er første afsnit i en serie baseret på disse spørgsmål, som vi kalder Den Store Frygt. Medvirkende: Ambassadør Børge Petersen og Maria, 43-årig enlig mor fra Western Australia.
Det årlige skandinaviske julemarked har fundet sted ved den svenske kirke i Melbourne. Markedet var i år endnu større end nogensinde, så stort faktisk, at man frygter på et tidspunkt at måtte sige nej tak til folk og grupper, der gerne vil være med.
Sejlsportsfolk dyster i hele verden i Extreme Sailing Series, og nu er turneringen kommet til Sydney, hvor finalen afholdes. Et af de 11 hold, der er med, hedder S-A-P Extreme Sailing Team og det har fem danskere med ombord. Det danske program mødte i sejlklubben i Kirribilli i Sydney de to danske sejlere, der startede holdet. Først fortæller Rasmus Køstner om konceptet bag den ekstreme sejlads.
Charlotte Gubbins bor på en farm i den syd-vestlige del af Victoria. Hun kom til Australien for godt 30 år siden for at arbejde som malkepige, og blev sidenhen hængende efter at have mødt sin fremtidige mand. Men her er det historien om at se papegøjer i det fri, hun fortæller om. Dette er fjerde afsnit i serien om førstegangsoplevelser, hvor danskere i Australien fortæller om det øjeblik hvor det for alvor gik op for dem, de havde bosat sig langt væk hjemmefra. Hvis du gerne vil dele et lignende øjeblik, så skriv til os på danish.program@sbs.com.au. Vi leder efter historier, der på godt eller ondt, fortæller om, hvordan det er at immigrere til Australien.
Cricketverdenen er for nyligt blevet ramt af to tragiske dødsfald. Aftab Ahmed, dansk cricket landsholdsspiller, reflekterer over, hvilken betydning det har haft for sporten.
Julekalendere på TV er et dansk/nordisk fænomen, der ikke kendes i Australien. I Danmark er det over 50 år siden, den første blev sendt, og i de mellemliggende år har genren udviklet sig fra at være målrettet de aller mindste børn til nu at blive omfavnet af hele familien. Udviklingen har også betydet, at de mest populære serier i dag hører hjemme i fantasy-genren. Medvirkende: Gunhild Agger, professor ved Aalborg Universitet, Svend-Vilhelm Mikkelsen, webredaktør ved juleweb.dk og Poul Berg, manuskriptforfatter af DR´s Tidsrejsen.
Gunhild Agger, professor ved Aalborg Universitets Institut for Kultur og Globale Studier undrer sig over, at ikke flere har researchet TV-julekalenderne, der er en vigtig del af dansk folklore, myter og kulturhistorie. Udvidet interview.
Verdens nationer forhandler i Peru om at begrænse udledningen af drivhusgasser og begrænse stigningen i jordens gennemsnitstemperaturer. Det sker på baggrund af nye globale varmerekorder.
Det er 125 år siden Melbournes danske klub blev grundlagt, og det blev markeret i Denmark House. Denmark House optager en etage i en bygning i centrum af Melbourne, det er møbleret med en række danske design-klassikere, der er bar, hvor danske special-bryg bliver solgt og der er en restaurant, hvor Bente Grysbæk serverer klassiske danske retter på moderne facon. Denmark House blev skabt, efter man solgte det gamle klubhus for et millionbeløb og placerede overskuddet i en fond, der nu støtter det danske samfund i Victoria. Først og fremmest understøtter man driften af Denmark House, men alle kan søge om midler til tiltag med et dansk-australsk formål. Jan Ravnholt, der både er formand for klubben og i bestyrelsen for den pengestærke fond, fortæller her om både fonden er den danske klubs fremtid. Udvidet interview
Den danske musiker Agnes Obel er på turné i Australien. Koncerterne markerer afslutningen på en verdensturné, der har varet i næsten 15 måneder, kun afbrudt af et smut til København i sidste uge, hvor Agnes Obel blev gift. Turen til Australien er dermed også bryllupsrejse for hende. Hendes musik er svær at beskrive. Hun er mere end en klassisk pianist, folk-sanger, jazz-artist, pop-stjerne eller lignende. Faktisk har hun selv har svært ved at beskrive sin musik. I dette interview fortæller Agnes Obel, blandt andet om, om hun på en lang turné også får tid til at få set andet, end blot de steder, hun giver koncert. Udvidet interview
I weekenden var det Sydneys tur til at sælge æbleskiver, smørrebrød og julepynt, mens solen bagte, da det årlige julemarked fandt sted. Maria Bleeg var en tur forbi den danske kirke i Pennant Hills, hvor der var masser af julestemning.
Ugens store historie er regeringens nedskæringer af ABCs og SBS´ budgetter. ABC er hårdest ramt og skal i løbet af de næste fire år spare en kvart milliard dollars, mens SBS slipper med godt 50 millioner. For ABC betyder det, at der ryger 400 stillinger, nogle programmer afkortes eller flyttes til den mindre sete kanal News24 samt at regionale kontorer lukkes. Det sker samtidig med, at ABC forsøger at ændre organisationen til at blive endnu større på internettet. På SBS er der ikke varslet fyringer, men midler, der var øremærket til programudvikling, ryger nu i stedet tilbage til statskassen. Ingen ændringer er på tegnebrættet i forhold til sprog-programmerne, som for eksempel det danske. Mediekommentator Nic Christensen, der er stedfortrædende redaktør på www.mumbrella.com.au, som dækker australske mediehistorier, giver i dette interview et overblik over, hvad nedskæringerne vil betyde for Australiens to public broadcasters. Udvidet interview på engelsk og dansk
Eksporten af TV-serier fra Danmark til SBS fortsætter. Den nyeste er Heartless; en vampyrserie med nye unge skuespillere på rollelisten. Blandt dem er Julie Zangenberg, der har været i mediernes søgelys, siden hun som 12-årig spillede med i filmen Klatretøsen og senere endnu mere, da hun dannede par med fodboldspilleren Nicklas Bendtner. I dette interview fortæller hun blandt andet, om hun selv føler, hun får sin livsenergi suget ud af sig af den medfølgende opmærksomhed ligesom hendes rolle gør det med sine ofre i Heartless.
Vindmøller er et kontroversielt emne i Australien. Der er mange steder, de er meget upopulære - men på en bakketop i Victoria står der to store vindmøller og snurrer, som nyder stor popularitet, også i lokalbefolkningen - og det er der en særlig dansk forklaring på. Hepburn Windfarm er historien om, hvordan den danske andelstanke blev transporteret til Australien af en dansk håndværker og iværksætter, Per Bernard. Havde det ikke været for ham og hans faste tillid til, at selvfølgelig måtte det kunne lade sig gøre at skabe et andels-ejet vindmølleprojekt i Australien - for det havde han jo set sagtens kunne gøres i Danmark - så ville den lille by Daylesford ikke idag kunne prale af at være CO2-neutral. I kredse, der arbejder for at få mere vedvarende energi i Australien, er Danskeren fra Daylesford berømt og får ofte omtale - og man taler om Den Danske Model, som andelsmodellen bliver kaldt. Han blev berømt fordi, mens alle omkring ham tvivlede eller var skeptiske, så holdt han stædigt igennem en længere årrække fast i den idé, at det måtte ku' la' sig gøre at skrabe 11 millioner dollars sammen i andele og lån, så de kunne levere forureningsfri strøm til de godt 2.000 borgere som bor i Daylesford. Og nu har møllerne snurret og leveret strøm til hele Daylesford i tre år.
I Danmark er der fundet endnu en vikingeborg. Det er den femte, der hidtil er fundet. Sidste gang man stødte på en var for 60 år siden, så ikke overraskende var arkæologerne begejstrede, da kulstofprøverne kom tilbage og beviste, at borgen stammer fra slutningen af det 900. århundrede, hvilket gør den samtidig med de fire andre borge, der alle blev bygget på Harald Blåtands tid. Nu er der altså en femte, der ligger vest for Køge og er blevet navngivet Borgring. Nanna Holm, museumsinspektør ved Museum Sydøstdanmark, har stået i spidsen for udgravningerne. Hun fortæller i dette interview om fundet og dets betydning for historisk forståelse af tiden, som hun betegner som øjeblikket, da Danmarks dåbsattest blev skrevet.
Da Vivian Peitzsch første gang skulle købe vinduesviskere, kunne hun ikke lige huske, hvad sådan nogen hedder på engelsk, og hun endte op med at blive sendt over til kattemaden. Hvis du gerne vil dele et øjeblik, hvor det gik op for dig, at du nu bor i et land langt væk fra det velkendte i Danmark, så skriv til os på danish.program@sbs.com.au. Vi leder efter historier, der på godt eller ondt, fortæller om, hvordan det er at immigrere til Australien.
Julen står for døren, og ligegyldigt hvor gode låse man sætter på den, ja så kommer højtiden ind alligevel. For er der noget mange danskere sætter pris på, så er det traditionerne omkring julen. Julen er også den tid på året, hvor danskere er mest aktive i de lokale danske og skandinaviske samfund i Australien - ikke mindst igennem de julemarkeder, der finder sted landet over. I dette interview fortæller den danske præst i Sydney, Bente Holdgaard, om julemarkeder samt kristne og hedenske tradtioner i forbindelse med julen.
Teatret Gruppe 38 fra Århus er i Australien for at opføre et børneteaterstykke. Bodil Alling, teatergruppens primus motor både som leder og skuespiller, fortæller i dette interview om stykket, der er baseret på HC Andersens eventyrfigurer, samt om hvad Gruppe 38 får ud af at rejse rundt med det.
G20-topmødet i Brisbane er den største forsamling af verdensledere nogensinde i Australien, men hvad er G20? Denne feature kigger på sammenslutningen af verdens 20 største økonomier.
Fisk og skaldyr er kendt for sundhedsfordele, såsom at være fyldt med Omega3-fedtstoffer. Men der er også ulemper ved at spise alt godt fra havet.
Danmarks næststørste virksomhed, målt på omsætning, er gået konkurs. OW Bunker var ellers betragtet som en kedelig virksomhed, der ikke på nogen måde var betragtet som en økonomisk risiko.
Med et pladesalg på 33 millioner har Aqua solgt flere albums og singler end noget andet dansk band. Bandet, der er mest kendt for deres Barbie Girl-sang, har netop været på turné i Australien og spillet for fulde huse. De lagde ud i New Zealand, før de fløj til Brisbane og videre til Sydney, men da de nåede til Adelaide gik det helt galt for dem. De måtte aflyse deres koncert, fordi den ene af bandets to frontfigurer, Lene Nystrøm, blev syg. Hun havde allerede lidt feber da de optrådte i Sydney. Aqua var mindst lige så kede af det, som de hundredvis af fans der måtte gå slukørede hjem i Adelaide - for sådan noget med at aflyse en koncert, havde de aldrig prøvet før, fortalte de os, da vi mødte dem dagen efter, i Melbourne. Af samme grund var det dog kun de tre herrer i bandet, René Dif, Claus Norréen og Søren Rasted, som vi mødtes med backstage, inden de gik på scenen. Keyboardspiller Claus Norréen begynder med at fortælle om hvordan det er at spille i Australien.
Camilla Kirk, der bor på Queenslands guldkyst og arbejder som fotograf godt ti minutter fra Surfers Paradise, er den anden deltager i serien om danskere i Australiens førstegangs-oplevelser. Hun fortæller om første gang hun for alvor følte sig hjemme her i Australien, og hvor svært det var at opgive familien hjemme i Danmark til fordel for denne gode følelse og familiens reaktion på, at hun valgte at blive. Hvis du gerne vil dele din førstegangs-oplevelse, så skriv en mail til programmet på danish.program@sbs.com.au
Forberedelserne til det årlige julemarked er i fuld sving i den danske kirke i Brisbane, men dagen trues af risikoen for, at kirken må lukke og blæse det sidste alterlys ud. Man mangler bestyrelsesmedlemmer til den lokale kirke-kommité. På generalforsamlingen den 31. august kunne man ikke finde hverken ny formand eller kasserer, hvilket var den samme position, man befandt sig i for to år siden. Dengang indvilgede Magnus Hindsberger i at påtage sig formands-rollen, men nu er det slut. Og hvis der ikke på en ekstra-ordinær generalforsamling i forbindelse med julegudstjenesten den 20. december findes villige folk til at tage over, ja så bliver næste gudstjeneste til marts den sidste i Brisbane. Det vil ærgre Magnus Hindsberger, der ellers har nok at gøre med at forberede julemarkedet. I dette interview fortæller han om både julemarkedet og kirkens fremtid.
Lene Espersen er den seneste højt profilerede politiker, der har fundet nyt og mere interessant arbejde udenfor Christiansborg, men hun er langt fra alene.
Danmark skal have en nationalret, og der er nu blot otte retter tilbage i internetafstemningen. Det er en kampagne, der blev lanceret i september af Fødevareminister Dan Jørgensen i et forsøg på at skabe debat om dansk madkultur. Men behøver det være en traditionel ret? Kan det ikke være Spaghetti Bolognaise eller noget andet, som danskerne ofte tilbereder? Restaurant Dansk i Melbournes kok, Bente Grysbæk, siger klart nej til dette.
I Perth har man i den skandinaviske forening for nyligt afholdt den årlige generalforsamling, hvor der blandt andet blev skiftet ud på formandsposten, så Øystein Albertsen nu har taget over for Peter Pedersen. Men det var ikke det, der for alvor fik folk op af stolene. Det var derimod en diskussion, om det var på tide at sælge klubhuset Nordic House. Der blev ikke truffet en beslutning om dette, men en gruppe blev nedsat, der vil kigge nærmere på spørgsmålet, og første skridt er at sende et spørgeskema ud til alle medlemmer, så man er sikker på at alle kan give deres besyv med - ikke kun de, der var mødt frem på generalforsamlingen. Det er værd at bemærke, at Nordic House ikke er en økonomisk byrde for foreningen - faktisk har man intet lån i huset, der anslås at kunne sælges for omkring 450.000 dollars. Marianne Attfield fra bestyrelsen forklarer i dette interview om baggrunden for forslaget.
Det skandinaviske kor i Melbourne har eksisteret i 40 år. I dette interview forklarer Jeannie Marsh, musiklærer der researcher skandinavisk musik-traditioner, og Eva McAlister, korets dirigent, om korets betydning og historie.
Cricket er noget af det første, man som dansker skal vænne sig til, når man flytter til Australien. Nu er den australske cricket-sæson gået i gang og de næste mange måneder vil kommentator-lyden være i baggrunden på enten TV eller radio, mens man står ved grillen, ligger på stranden eller laver andre sommer-sysler. Men i Danmark er det anderledes, og der tiltrækker sporten sig absolut ikke den samme opmærksomhed som her. Men cricket spilles der, og en spiller fra det danske mesterhold, Svanholm, ankom for tre uger siden til Adelaide for at dygtiggøre sig på Darren Lehmans akademi. Det er Saad Ahmed, der allerede dagen efter sin ankomst var i gang med første træning og en forsmag på, hvordan det vil være, hvis hans drøm om at blive professionel en dag går i opfyldelse. I dette interview fortæller han blandt andet om stærk hjemvé og indvandreres indflydelse på sporten i Danmark. Først forklarer Saad Ahmed dog, hvorfor han har taget turen til Adelaide. (Udvidet interview).
Jesper Zimmer, der som en del af sine statskundskabsstudier er på et udvekslingsophold på University of New South Wales i Sydney, er første medvirkende i det danske programs serie om førstegangs-oplevelser for danskere i Australien. Han kom til Australien i juli, og er her kun indtil den 1. december. Hans historie, der omhandler en speciel fortorvsdans, tog sin begyndelse allerede kort efter, han ankom.
Eoghan Lewis er en arkitekt, der har været med til at starte Sydney Architectural Walks. Med på programmet er en rundvisning i Utzons operahus. Eoghan Lewis siger, at det største tab, da Jørn Utzon måtte forlade projektet og landet, var, at Australien mistede muligheden for at få en lang arkitekturisk tradition knyttet til Utzon. Udvidet interview på engelsk.
Aksel Bang, der tidligere har trænet med Greater Western Sydney Giants, erkender, at hans fremtid indenfor AFL-sporten nu ligger i Danmark. Men der er grøde blandt yngre danske spillere.
Græs bør ikke klippes kortere end fire centimeter, men det har Nikolaj Ekelund, driver The Danish Gardener i Toowoomba i Queensland godt to timer vest for Brisbane, svært ved at få sine kunder til at indse. Han fortæller i dette interview om forskellene på, hvordan danskere og australiere bruger deres haver. Han tager forbehold for, at hans svar mestendels er baseret på hans erfaring fra Toowoomba, og at der i Australien er store regionale forskelle. Udvidet interview
Mads Gaadrboe, Head of School: Art, Architecture and Design på University of South Australia, ser samspillet og sammenhængen mellem Sydneys operahus og Harbour Bridge som en af ​​grundene til førstnævntes ikonstatus. Men kan man beslutte sig for at bygge et ikon? Udvidet interview.
Det er 41 år siden, Sydneys operahus åbnede. Men bygningen er meget mere end blot et arkitektonisk mesterværk, den er et internationalt ikon. Medvirkende i dette indslag: Arkitekturprofessor ved University of South Australia, Mads Gaardboe og arkitektguide Eoghan Lewis.
